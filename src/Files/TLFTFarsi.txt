داستان های افسانه ای فراموش شده از جن و پری
سفر آغاز می شود
نویسنده: نیک دی
تصویرگران: 
Anna-Maria Hillborn
Joakim Hagström


درباره شرکت Swedutainment
این شرکت در سوئیس قرار داد اما تاکنون پروژه های بین المللی بسیاری را به سرانجام رسانده است. این شرکت در زمینه های آموزشی و سرگرمی فعالیت می کند که بر همین اساس در تئاتر، فیلم و مالتی مدیا از تبحر بالایی برخوردار است. 
تمرکز اصلی محصولات ما بر روی کودکان، جوانان و خانواده های آن ها می باشد:
« دنیایی از سحر و جادو و افسانه ها»


ماموریت ما: 
خلاق و الهام بخش بودن به ما کمک می کند که تاثیرگذار باشیم و دیگران را هم وارد دنیای سحر و جاده و افسانه کنیم. 


درباره نویسنده
نیک دی، نویسنده/ بازیگر/ آوازخوان و کارگردان است که در استکهلم سوئد زندگی می کند. 
نیک در حال حاضر مدیر پروژه هنر و جوانان در Initiatives of change در سوئد می باشد. 
نیک در دانشگاه Guildford School of Action در  لندن فارغ التحصیل شد و تحصیلکرده رشته تئاتر موزیکال می باشد، وی همچنین موفق به دریافت مدرک کارشناسی ارشد در رشته Cultural Management نیز می باشد. او همچنین رئیس انجمن پارلمان فرهنگ اروپایی نیز می باشد.


فهرست:
* پیشگفتار
* درباره ادبیات قصه های جن و پری
* ایده های آموزشی
* پسر و بروک
* دختری که از کنار همه رقصید و عبور کرد
* ویست و کوتوله ها
* آروزها
* قدرت جادوگران کوه
* امواج وحشی دریا
* هنر پادشاه شدن












________________


داستان های جن و پری سوئدی – قدمت 100 ساله


پیش گفتار:


اولین داستان های شفاهی جن و پری سوئدی در قرن 19 نوشته شده و در کتاب ها منتشر گردیدند. در اواخر این قرن، با الهام از این داستان ها و سایر داستان های تاثیرگذار، جهش بزرگی در افزایش قابل توجه داستان هایی با این سبک توسط نویسندگان و تصویرگران بوجود آمد، که از مشهورترین آن ها می توان به اشخاصی نظیر Selma Lagerlöf, Elsa Beskow, John Bauer,
Helena Nyblom and Carl Larsson اشاره کرد. نزدیک به 750 داستان جن و پری در عرض 10 سال منتشر شد. اما در میان آن ها، تنها 40 داستان به شهرت بسیار زیادی دست یافتند. 
بیشتر این داستان ها در حال حاضر فراموش شده اند، هدف این پروژه زنده کردن یاد و خاطره ی این گنجینه خفته ی (داستانهای فراموش شده از جن و پری) سوئدی، بنام «kunstmärchen» است و بازگرداندن آن به روزهای اوج و شکوه اواخر قرن 19 میلادی می باشد.
گلچینی از این داستان ها انتخاب شده و توسط کتابخانه سلطنتی سوئد ( Swedish Royal Library) ویرایش شده اند تا به شکل داستان های موزیکال ارائه گردند. این داستان ها با تصویرسازی و آوازخوانی همراه شده اند.


موضوع و تم CD اول از محصولات ما، درباره « ترک خانه برای گرفتن دنیا» می باشد. این موضوع ارتباطی قدرتمند برای مهاجرت به آمریکاست. از آنجایی که این نسخه به زبان انگلیسی است، پس برای سوئدی های خارج از کشور نیز مناسب می باشد. 
نسخه انگلیسی همچنین جهت آموزش مسائل سوئدی به عنوان زبان دوم و یا جهت یادگیری زبان انگلیسی نیز می تواند مورد استفاده قرار بگیرد. ( بخش ایده های آموزشی را نگاه کنید)


متن این محصول به زبان های تیگرینا، دری، سومالی و عربی نیز ترجمه شده است که به عنوان ابزاری برای افرادی که به تازگی به سوئد مهاجرت کرده اند جهت آشنایی با زبان سوئدی و فرهنگ این کشور مناسب می باشد. 


با تشکر از: 
      * Eva Nordlinder و پایان نامه دکترایش تحت عنوان :  The Kunstmärchen in Turn-of-the-Century
به زبان سوئدی:  Helena Nyblom and her tales


* کتابخانه سلطنتی سوئد واقع در استکهلم
* تمام کسانی که به طرز شگفت انگیزی در تهیه این محصولات به ما یاری رساندند.


نیک دی، سیگتونا، سوئد، ژوئن 2018
 


________________


درباره ادبیات داستان های جن و پری
نوشته شده توسط Eva Nordlinder
منابع: Sekelskiftets svenska konstsaga och sagodiktaren Helena Nyblom، پایان نامه دکتری، دانشگاه Uppsala، سال 1991
« Kunstmärchen» یا همان ادبیات داستان های جن و پری، داستان های نوشته شده ای هستند که در تقابل با داستان های شفاهی گذشته قرار دارند. در طول قرن 1890 جریانات عاشقانه ملی باعث ایجاد علاقه شدیدی به داستان های جن و پری گردید، در حقیقت این بازه زمانی را می توانیم دوره ی سحر و جادو بنامیم. به طور همزمان در این مدت خلاقیت های اجتماعی و دموکراتیک، ارتقای ادبیات کودک و احترام به هنر را نشانه گرفتند. کلمه ی آلمانی Kunstmärchen،   تبدیل به یک ژانر بسیار مهم در سوئد گردید که هم در ادبیات کودک و هم به عنوان یک فرم بیان برای نویسندگان زن، مطرح گردید. علاقه مندی به سبک های فلکلور و  فولکورس سبب ارزیابی مجدد قصه های قدیمی گردید. شاید علاقه شدید ادبی بر روی داستان های تازه نوشته شده در ژانر Kunstmärchen،  عاملی شد تا نویسندگان نیز خود را تحت تاثیر نوشته ها بدانند. جنبش های ادبی مختلف به سمت داستان های افسانه ای نویسندگان را به گرایش به سمت Kunstmärchen وا داشت. این سبک جدید، تبدیل به فرمی ادبی برای زنانی شد که بتوانند آزادانه به توسعه افکار و بیان خود در زمینه کودکان معصوم و بی گناه بپردازند. 
انتشار داستان ها با ژانر Kunstmärchen به شدت در قرن 1980 به شدت افزایش یافت، به ویژه در نشریات کریسمسی بسیاری که در حوزه کودکان فعالیت می کردند، یک بخش مستقل برای این منظور ایجاد و توسعه یافتند. علاقه عاشقانه به کودکان بی گناه در راستای تمایلات اجتماعی و دموکراتیک قرار گرفت و سطح دانش عمومی را ارتقا داده و به ایجاد فضایی مناسب برای رشد کودکان، کمک قابل توجهی کرد. بنابراین داستان های افسانه ای جدید واقعیتی را ایجاد کرد که می توانست به عنوان ادبیات سوئدی کودکان، دیده شود. 


علاوه بر این، معلمان مدارس ابتدایی نیز به طور همزمان به گروه هایی تاثیر گذار تبدیل شدند که هم در نقش نویسندگان داستان های افسانه ای و هم به عنوان توزیع کنندگان این داستان ها به ایفای نقش پرداختند. در مجلات کریسمسی ذکر شده و همچنین حتی در تقویم ها نیز می توانستید اثار این نویسندگان را مشاهده کنید. 
به طور کاملا تصادفی، اکثر مجلات کریسمسی جذاب به مدارس ابتدایی و ارگان های مربوطه تعلق داشت و معلمان نیز در وسعت ملی به انتشار این آثار می پرداختند. در نتیجه، شبکه ای از آژانس های ادبی در سرتاسر کشور ایجاد گردید. برای رسیدن به یک نتیجه معقول، علاقه کودکان به خواندن می بایست با یک منبع قدرتمند ادبی سیراب می شد. ژانر ادبی Kunstmärche به توصیف نسل جدیدی از داستان های افسانه ای می پرداخت که توسط نویسنده های مشهوری نوشته شده بودند. شکل و محتوای این داستان ها از همان شیوه ی افسانه ای و سنتی قدیمی تبعیت می کرد با این تفاوت که این داستان ها به شیوه های مختلف و با کارکترهای مختلفی به نمایش گذاشته می شد. فلش بک ها، توضیحات و نقاط موازی این داستان ها، از جمله ویژگی های جدید، نسبت به داستان های افسانه ای قدیمی بود که این بخش ها در قالب ضرورت های منطقی مورد استفاده قرار می گرفتند، ژانر Kunstmärchen به همراه المان ها و اهدافش، می توانستند آزادانه از داستان ها سنتی گذاشته جهت ایجاد فضایی افسانه ای در داستان استفاده کنند. نگارش Kunstmärchen هم می تواند عاشقانه باشد و هم شاعرانه یا با توجه به موقعیت از نگارش ویژه ای استفاده کند. نویسندگان سبک Kunstmärchen از احساسات و افکار خود در راستای راهی هدفمند استفاده می کنند، که این موضوع در داستان های افسانه ای گذشته رعایت نمی شد. در ژانر Kunstmärchen هر اتفاقی امکان پذیر است. Kunstmärchen به عنوان یک ژانر با ویژگی های بارزی که دارد می تواند بسیار محبوب واقع شود، و از این طریق نویسندگان زن علاقه مند به این سبک خواهند توانست از این ژانر به عنوان ماشین زمانی برای کاوش آینده استفاده کنند.


________________


ایده های آموزشی


درک شنیداری
به داستان ها گوش کنید، سوال بپرسید و درباره موضوع صحبت کنید. زبان را عوض کرده و مجددا به داستان گوش کنید.


ترجمه
صفحات کتاب را تا بزنید، تنها یک زبان باید قابل مشاهده باشد. یک بخش از متن را ترجمه کنید. سپس ترجمه ی خود را با کتاب مقایسه کنید.


تاریخچه / مطالعات اجتماعی
از این داستان ها یا هر داستان خلاق دیگری در زمان انجام کارهای مهاجرت یا پناهندگی استفاده کنید تا بتوانید توجه اذهان عمومی را به سمت خود جذب کنید. 
از همه مهمتر، از این داستان ها در ارتباط با امور آموزشی مهاجرت به آمریکا استفاده کنید.


ادبیات/زبان
داستان های افسانه ای را مورد بررسی قرار دهید و از خود بپرسید که چرا این داستان ها شکل گرفته اند. گزارشی از شخصیت های پیشروی این داستان ها تهیه کنید یا اگر می توانید این داستان ها را با ژانر دیگری نظیر مقالات روزنامه ای، آیتم های خبری یا به صورت سفرنامه، بازنویسی کنید.


نمایش
از این کتاب به عنوان یک نمایش نامه استفاده کنید و یک نمایش کوتاه در مورد آن اجرا کنید. همچنین می توانید از CD مربوطه نیز برای صداگذاری استفاده کنید. زبان را تغییر دهید و این کار را مجددا تکرار کنید.


رادیو
صداهای خود را ضبط کنید و افکت های صوتی خود را ایجاد کنید. زمان و مکانی که داستان ها اتفاق افتاده اند را بازگو کنید و از افکت های صوتی خود نیز استفاده کنید. آیا می توانید این افکت ها را به زبان دیگری نیز ضبط کنید؟


هنر/ فیلم / عکس
یک فیلم کوتاه یا یک اسلایدشو از داستان ها ایجاد کنید. از افکت های صوتی خودتان استفاده کنید یا از CD ما استفاده کنید.


نوشته های خلاقانه
به خود اجازه دهید که از داستان ها الهام بگیرید. اگر به یک موضوعیت احتیاج دارید می توانید از موضوع «به دنبال تسخیر جهان» استفاده کنید. بازتاب این پیام را در داستان های خود نمایش دهید. 
________________


امواج خروشان دریا
( نوشته شده توسط Helena Nyblom، منتشر شده در « Once Upon a Time» سال 1897)




یکی بود یکی نبود، زن بیوه ی فقیری بود که با دو فرزندش، فریدوف و ویولانتا، در خانه ای  کوچک در بالای یک کوه زندگی می کرد. خانه در میان درختان بزرگی قرار داشت، اما در فضای روبروی آن دشتی بزرگ و پهناور قرار داشت به نحوی که در دورتر ها می توانستید مراتع، جنگل و تپه ها را مشاهده کنید و در فواصل دورتر نیز یک خط آبی دیده می شد که در اصل دریایی بی کران بود. 
وقتی باد شروع به وزیدن بر روی کران ها می کند، می توانید ببینید که یک خط تاریک در افق ها ظاهر می شود و تاریک و تاریک تر می گردد تا آنجایی که آبی دریا ناپدید می شود و به سمت تاریکی می رود.
 « آن تاریکی در اعماق افق ها چیست؟ » ویولانتا از مادرش پرسید. 
« آن ها امواج خروشان دریا هستند» مادرش به او پاسخ داد.
در بالای تپه جایی که خانه در آنجا قرار داشت، چشمه ای از زمین بیرون آمده که به سرعت تبدیل به نهری شد و در میان سنگ ها، بیشه ها و بوته ها به جریان افتاد. 
یک روز بهاری ویولانتا برای شست و شو به سمت رودخانه رفت. در این هنگام آب به سرعت فرو ریخت و اینگونه به نظر می رسید که گویا تمام امواج با عجله خود را به سمت کوه ها و دشت ها می برند. ویولانتا دوباره خم شد و به آب گوارای فروکش شده نگاه کرد و سپس پرسید:
« کجا با عجله می روید؟ شما به این نهر تعلق دارید.»
نهر با صدای بلند فریاد زد: «ما به سمت امواج خروشان دریا می رویم! به سمت امواج خروشان دریا!» 


ویولانتا به آرامی بلند شد و به دور دست ها خیره شد.
ویولانتا به آرامی گفت: « امواج خروشان دریا! امواج خروشان دریا!».
«من هم می خواهم به آنجاها بروم»
«تو من و مادر و خانه ی کوچکمان را رها نمی کنی، درسته؟ »
فریدروف با گفتن این حرف خندید و از شنیدن حرف خواهرش متعجب شده بود.
ویولانتا به برادرش پاسخ نداد، اما فریدروف حدس می زد که در ذهن او چه می گذرد. یک روز صبح وقتی مادر و فریدروف از خواب بیدار شدند، متوجه شدند که ویولانتا رفته است، آن ها گریه کردند و فکر می کردند که دیگر هرگز او را نخواهند دید. 
ویولانتا صبح زود از خواب بیدار شد، کفش هایش را برداشت و شروع به دویدن کرد. او مسیر نهر را از صخره ها دنبال کرد تا به یک دره رسید. 
« من آن را دنبال خواهم کرد.» او با خود فکر کرد. «آن را دنبال خواهم کرد تا به امواج خروشان دریا برسیم.»
نهر در مسیر به رودخانه ای پیوست و به یک دریاچه زیبا تبدیل شد، و در سمت مقابل دریاچه، رودخانه ای از زمین سر برآورده و بر روی دشتها جاری بود، بسیار قوی تر و شاداب تر از قبلی، اینگونه به نظر می رسید که آب های دیگری به آن پیوسته اند و به آن قدرت و قوت بالایی داده اند و در مقابل آن آسیابی قرار داشت.
وقتی که آسیابان دخترک را در حال رفتن دید به او گفت: « دختر کوچکم، صبح به این زودی کجا می روی؟»
« به سمت امواج خروشان دریا می روم. » ویولانتا پاسخ داد و به راهش ادامه داد.
«آه، یکم صبر کن،» میلر از او خواست. « کمی صبر کن و در میان ما بمان. اگر قبول کنی هر آنچه که بخواهی از انواع غذا و نوشیدنی ها، در اختیارت خواهم گذاشت. ما در اینجا، در کنار این آسیاب، لحظات خوبی داریم، هم کار می کنیم و هم به رقص و آواز می پردازیم.»
ویولانتا لحظه ای ایستاد و فکر کرد. او کمی به خاطر مسافتی که طی کرده بود، خسته بود و همین موضوع سبب شده که پیشنهاد آسیابان را قبول کند. ویولانتا دختر خوب و قوی ای بود و قلب و ذهنش را بر روی هر کاری که می خواست انجام دهد، می گذاشت. او به سرعت در میان اربابان و خدمتکاران آنجا محبوب شد و هم در رقص و هم در کار عملکرد خوبی از خود نشان داده بود. پسر آسیابان وقتی نگاهش به ویولانتا افتاد  به او علاقه مند شد. 
یک روز بعد از ظهر پسر آسیابان آمد و از ویولانتا خواست که با او حرف بزند. پسرک در کمال مهربانی و شرمساری پرسید که آیا ویولانتا از او خوشش می آید یا خیر و آیا قبول می کند که با او ازدواج کند.
ویولانتا با خود فکر کرد که چنین عشقی به راحتی از بین نخواهد رفت. پسر آسیابان می تواند مانند دیگران کار کند، مانند دیگران بازی کند و از همه مهمتر قلبی دارد که می توان به آن اعتماد کرد. اما ویولانتا دقیقا نمی دانست که از خود چه می خواهد.














صبح روز بعد، هنگامی که خورشید هنوز طلوع نکرده بود، ویولانتا به سمت رودخانه رفت. او همیشه انقدری خم می شد که آب رودخانه صورتش را نوازش دهد. 
او برای رودخانه زمزمه کرد: «با این عجله کجا می روی؟»
رودخانه پاسخ داد: « به سمت موج های خروشان دریا می رویم! به سمت موج های خروشان دریا» و سپس با سرعت به مسیر خود ادامه داد. 
ویولانتا دستان خود را باز کرد و با صدای بلند فریاد زد: «اوه، بله. موج های خروشان دریا! من هم می خواهم شما را تا آنجا دنبال کنم.»
سپس با تمام قدرت شروع به دویدن کرد و در امتداد مراتع مسیر رودخانه را در پیش گرفت.
پسر آسیابان تمام روز به دنبال او گشت، اما وقتی خورشید غروب کرد، گریه کرد و با خود اندیشید: « او هرگز دوباره باز نخواهد گشت!» و حقیقتا نیز ویولانتا هرگز به آنجا بازنگشت.
وقتی که رودخانه و ویولانتا به آن سوی تپه ها رسیدند، مکانی شگفت انگیز در مقابل آن ها قرار داشت. مراتعی پر از گل های معطر و پوشانده شده با درختان بلوط و لیندن و در مرکز این مکان بسیار زیبا، خانه ای قرار داشت. ویولانتا متوجه زنی شد که با کتابی در درست در زیر درخت شاه بلوط، بر روی یک ویلچیر نشسته بود. او به گونه ای نشسته بود که ویولانتا در ابتدا تصور کرد که خوابیده است، اما بعد زن سرش را تکان داد و با گشاده رویی به ویولانتا گفت: « در این گرمای تابستان، چرا در حال دویدن هستی؟». ویولانتا ایستاد و به آرامی پاسخ داد: « به سمت موج های خروشان دریا می روم».
زن لبخندی زد و گفت: « متوجه شدم. راه زیادی آمده ای. اینجا نزد من بمان. من به تو نیاز دارم و اینجا مکان بسیار خوبی است، هر چه بیشتر پیش من بمانی، خرسندتر و راضی تر خواهی بود.»
ویولانتا که دید آنجا مکانی بسیار زیبا و دلچسبی است، از او پرسید: «چگونه می توانم به شما کمک کنم.»
زن پاسخ داد:«خوب همانطور که می بینی، من نمی توانم راه بروم و به همین دلیل مجبورم همیشه در یک جا بمانم، اما تو دخترم..». او ادامه داد:«تو سالم و جوان هستی. می توانی به جاهایی بروی که من نمی توانم و می توانی وارد جنگل بشوی.. جایی که من هرگز نبوده ام و وقتی به آنجا می روی، باید برای من کم یاب ترین گل ها و زیباترین پروانه ها را بیاوری. از کوه ها برایم سنگ های زیبا و کریستال های متنوع جمع آوری کن و در آخر من در مورد این عجایب به تو خواهم گفت.
ویولانتا به صحبت های زن گوش داد. صدای او بسیار ملایم بود و چشمانش می درخشید و فضایی که در آن قرار داشت بسیار دوست  داشتنی به نظر می آمد. 
ویولانتا گفت: « بله، من اینجا خواهم ماند. اینجا مکان بسیار زیبایی است.»
سپس ویولانتا به خدمت زن که نامش پنسروسا بود، هر چه ویولانتا در آنجا زندگی می کرد، بیشتر از آن مکان لذت می برد.
کل تابستان مثل یک روز آفتابی طولانی گذشت و یک شب اولین نسیم خنک پاییزی بر روی رودخانه وزید و اولین برگ درخت شاه بلوط به زمین افتاد. 
پنسروسا آهی کشید و گفت: « زمستان در حال آمدن است و این مکان زیبا را از ما خواهد گرفت. اما تو، ویولانتا، تا ابد کنار من خواهی ماند، درسته؟ تو به من قول داده ای.»
ویولانتا پاسخ داد: «برای همیشه؟! خیلی سخت به نظر می آید، من به تو قولی نداده ام.» زن در جواب او گفت: « تو باید تصمیم درستی بگیری.» سپس نگاه جدی به ویولانتا کرد و گفت: «تو نمی توانی به این وضعیت ادامه دهی.»
ویولانتا پرسید: « چرا فکر می کنی که من نمی توانم؟»
پنسروسا پاسخ داد: « از چشمات می تونم بخونم، من در چشمای تو امواج خروشان دریا را می بینم.»
ویولانتا به آرامی آهی کشید و گفت: «بله، درسته. امواج خروشان دریا !».
ویولانتا به سرعت لباس هایش را بر تن کرد و به سمت جنگل شروع به دویدن کرد. بوته ها لباس او را پاره کردند اما او بی توجه به این موضوع از صخره ها و درختان عبور کرد، ناگهان باد شدیدی شروع به وزیدن کرد و به ویولانتا کمک کرد تا با سرعت هر چه بیشتر به مسیر خود ادامه دهد.
طوفان به او کمک کرد تا سریعتر و سریعتر به دریا نزدیک شود به نحویکه پاهایش به سختی سطح زمین را حس می کرد و به سختی می توانست پرواز کند و مانند غواصی بود که به سمت دریا در حرکت است.
ناگهان تندباد شدیدی او را به زمین کوبید و ویولانتا، بیهوش بر روی شن های ساحل افتاد. وقتی که بیدار شد آبی بیکران دریا را در مقابل خود دید. اول متوجه نشد که در کجا قرار دارد. 
هیچ آدمی در آن اطراف وجود نداشت، ویولانتا ایستاد و به راه رفتنش بر روی شن ها ادامه داد. او متوجه نور آبی در مقابل خود شد. آن نور آبی، دریا بود. 
امواج خروشان به بالا می رفتند و یکدیگر را در می نوردیدند. 
ویولانتا به آرامی گفت : «این ها امواج خروشان دریا هستند!» و به ساحل نزدیک شد. 
ویولانتا زمزمه کرد: «اوه، نه!. موج های خروشان دریا وحشتناک هستند.»
امواج دریا بلندتر و بلندتر می شدند، به یکدیگر می پیوستند و اوج می گرفتند و گویا مانند ببرها، شیرهای وحشی سرگردان و ارواح شیطانی در حرکت بودند. 
ویولانتا دستان خود را با ترس به سمت آسمان برد.
او گریه کنان گفت:«ای امواج خروشان دریا! ای امواج خروشان دریا! به کجا می توانم پناه ببرم؟». او برگشت و از آنجا دور شد، اما دریا هم به دنبال او به راه افتاد. امواج به پاهای ویولانتا نزدیک و نزدیکتر شدند به نحویکه او را به زمین انداختند. امواج تقریبا او را در نوردیدند و سپس او را به اعماق وجود خود فروبردند. ویولانتا فریادی زد و در میان امواج ناپدید شد و حالا امواج می جهیدند و می رقصیدند و ویولانتا را در درون خود می بلعیدند و با صدای خنده و آواز گفتند:
« آیا اکنون ما را احساس می کنی؟ آیا اکنون ما را احساس می کنی؟ تمام امواج دریا خروشان دریا ما هستیم!»


























________________


هنر پادشاه شدن
( نوشته شده توسط Wahlén، منتشر شده توسط Lekkamraten در سال 1897)


زمانی، پادشاه پیر و اندیشمندی وجود داشت که دارای قدرت و ثروت زیادی بود و مردم نیز او را دوست داشتند. پادشاه پیر، یک فرزند پسر داشت که نامش «دلاور» بود. دلاور شاهزاده ای 19 ساله بود که بسیار خوش تیب و زیبا بود و همانند عقاب قدرتمند بود.روزی دلاور به دیدن پدرش رفت.
او گفت: «پدر، من فکر می کنم زمان آن رسیده است که پادشاه شوم.» 
پادشاه پیر در جواب پسرش گفت: «فرزندم، من نیز اینگونه فکر می کنم، اما از کدام پادشاهی حرف می زنی؟»
«پادشاهی من! پادشاهی که از تو به من می رسد. به من اجازه بده تا کنترل بخشی از کشور را به دست بگیرم. این کشور به اندازه ای بزرگ است که برای هر دوی ما کافی است. »


پادشاه پیر خندید و با دست ریش هایش را گرفت.
او گفت: «نه، پسرم، من پادشاهی ام را خودم به دست آورده ام، تو هم باید همین کارو انجام دهی. پسرم، تو می خواهی پادشاه شوی و برای پادشاه شدن باید یک قلمرو حکومتی داشته باشید. اما نظر من این است که : اول، پادشاه شو! اگر به یک پادشاه تبدیل شوی، مردم نیز با تو همراه خواهند شد و اگر مردم در کنارت باشند می توانی کشور را مدیریت کنی.!»
دلاور به حالت تعجب به پدرش نگاه کرد.
 سپس گفت: « هر کسی که به اینجا می آید و از تو درخواست کمک می کند، تو به او کمک می کنی. اما به من کمک نمی کنی. »
پادشاه به او گفت: « اوه، بله. من به تو مشاوره خواهم داد. به بیرون برو و تلاش کن که در دنیای بیرون بهترین باشی، سپس می توانی پادشاه شوی.»
دلاور گفت: «بسیار خوب، پدر عزیزم، به زودی خواهی شنید که من پادشاه این کشور شده ام.» و با گفتن این حرف آنجا را ترک کرد و رفت. 
اما قبل از رفتن او باید به دیدار کسی می رفت. در خارج از شهر، در بالای تپه ای، یک کلبه ی کوچکی قرار داشت که در آنجا زن بادرایتی زندگی می کرد که نامش ترینا بود. او مادرخوانده ی دلاور بود زیرا مادر واقعی دلاور به رحمت خدا رفته بود.تریتا در سحر و جادو  تبحر داشت و افراد زیادی وقتی در چیزی با شکست مواجه می شدند، به سراغ او می آمدند. 
دلاور از فاصله دور فریاد زد: « عصر بخیر، مادر». آن ها از قبل دوستان خوبی بودند.
مادر ترینا سرش را تکان داد.
او گفت: « در حال رفتن به سفرت هستی.»
دلاور بدون اینکه از باخبر بودن مادر تریتا از صحبت های او با پدرش، تعجب کند، گفت: «بله.»  
«آمده ام تا با شما خداحافظی کنم.»
تریتا گردنبندی از پوست مار به گردن دلاور آویزان کرد و گفت: «فرزند عزیزم، منتظر بازگشتت هستم و این گردنبند هدیه من به تو در سفرت هست که آن را توشه ی راهت کن.»
تریتا گفت: « اگر نتوانستی خودت و دیگران را برای آنچه که می خواهی انجام دهی، متقاعد کنی. این گردند به تو کمک خواهد کرد.»
«آن ها دان های حسن نیت هستند مهم نیست که چه تعداد از این دانه ها داخل این کیسه قرار دارد. این کیسه همیشه پر خواهد بود.»
دلاور از او تشکر و وداع کرد.
« به زودی خواهی شنید که من پادشاه جهان شده ام» او این را گفت و به سمت این جهان بزرگ حرکت کرد.
در روز سوم سفر دلاور، مراتع گلدار، جنگل های زیبا و زمین های زراعتی به اتمام رسیدند و هر چه دلاور پیش می رفت تنها با زمین های زشت، جنگل های وحشی،  بیابان های بی آب و علف و خانه های مستهلک برخورد می کرد. 
دلاور با خود فکر کرد: «اینجا، آنجایی است که من باید در آن توقف کنم.» او خوشحال بود و تصمیم گرفت کمی بر روی علفزارها بخوابد.روز بعد او به سمت یکی از کلبه ها رفت و خواهان صاحب این زمین ها شد. شاید بتواند با کمک به وی، به آبادانی آن منطقه کمک کند.
دهقانی که هنوز در رختخواب بود، گفت: « چه فرقی می کند، همانقدر که من صاحب این زمین هستم، تو هم هستی.»
دلاور پرسید: «آیا شما مریض هستید که تا این وقت روز در بستر رختخواب هستید؟»
دهقان پاسخ داد: «نه! اما چه چیزی از رختخواب راحت و زیبای من، بهتر وجود دارد؟»
دلاور گفت: «اوه، نه! شما خیلی تنبل هستید.» و آنجا را ترک کرد.
شرایط در کلبه های دیگر نیز به همین صورت بود. وقتی که دلاور در نهایت زمین های آن منطقه را از آن خود کرد، شروع کرد به کار کردن. او سنگ ها را شکافت و آن ها را جابجا کرد، زمین را بارور و در آن کشاورزی را آغاز کرد، زمین را صاف نمود و در آن جاده ها ساخت و گاهی اوقات نیز قلبش شکست. یکی از این اتفاقات واقعا او را از پای درآورد و یکی از مهمترین این اتفاقات، گم کردن گردنبندی بود که مادر ترینا به او داده بود، دلاور بسیار غمگین شده بود اما ناگهان یک رد پای نورانی بر روی علفزارها توجهش را به خود جلب کرد، دلاور آن ردپاها را دنبال کرد و ناگهان احساس کرد که دست کوچکی، سر او را گرفته است. 
صدایی آمد : «این را گم کرده ای؟» و وقتی که دلاور برگشت، دختری را دید با چشمانی زیبا و انرژی بخش. در درستان دخترک گردنبند مادر ترینا قرار داشت. با دیدن دخترک دلاور احساس کرد که موجی از شادی و انرژی در درونش به جریان افتاده است و او هر دو دستش را بر روی صورت دخترک قرار داد و لبهایش را بوسید. 
دلاور گفت: «بله، و از این بابت از تو ممنونم، نامت چیست؟»
دخترک جواب داد: « سیسکا، اما من بیشتر از این وقت ندارم و باید بروم. » 
و در همین لحظه دخترک مانند پرنده ای پر کشید و رفت.
حالا بار دیگر این بیل و کلنگ بودند که کنار دلاور باقی مانده بودند و او باید به همان کارهای قبلی، گل کاری مزارع، رسیدگی به جنگل ها و مزارع ذرت می پرداخت.
 در طول مدتی که دلاور در حال کار کردن بود، اویل دهقانان دائم او را سرزنش می کردند و خودشان برای آفتاب گرفتن و استراحت می رفتند. اما حالا این حسادت است که در چشمانشان می درخشد. 
دلاور وقتی نوع نگاه آنان را دید، به آن ها گفت: « شیوه ی من را دنبال کنید.»
اما کشاورزان به دلیل اینکه همیشه در حال استراحت بودند، عضلات بدنشان سفت شده بود و حوصله کار کردن نداشتند و به همین دلیل به بدخلقی و رفتارهای زشتشان ادامه دادند، تا جایی که روزی دلاور چند عدد از دانه های داخل گردنبندش را به سمت آنان پرتاب کرد. ناگهان، سفتی عضلات کشاورزان از بین رفت و زمین های کشاورزی شان در مدت زمان کوتاهی به زیبایی زمین کشاورزی دلاور شد و حالا همه دلاور را دوست داشتند. او در خرد و عقلانیت در جایگاه اول قرار داشت.
آوازه ی این سرزمین زیبا و جدید به زودی به تمام کشورهای جهان رسید. بیکاران و ولگردان به سمت این سرزمین راهی شدند و وقتی که ثروت و رفاه آن منطقه را دیدند، راغب تر شدند. به ویژه وقتی که خانه زرق و برق داری که دلاور برای خود در این سرزمین ساخته بود، را دیدند و شروع به کشیدن نقشه های شوم کردند. اما در این میان سیسکا در جایی مخفیانه نشسته بود و سعی کرد که از نقشه شوم آنان باخبر شود. روزی که ولگردان می خواستند نقشه خود را پیاده کنند، سیسکا مخفیانه به دنبال آنان راه افتاد. او نمی دانست که چه اتفاقی قرار است بیافتد، اما از این مطمئن بود که قرار است اتفاق بدی به وقوع بپیوندد. وقتی که ولگردان به مزرعه ی دلاور نزدیک شدند، سیسکا از مسیر میانبر رفت تا به دلاور هشدار دهد.
سیسکا به دلاور گفت: «مراقب باش! مراقب باش! مردانی شیطانی می خواهند به تو آسیب برسانند.»
دلاور نگاهش به گروهی از مردانی افتاد که در راه رسیدن به مزرعه او بودند و متوجه شد که دو نفر از آنان جدا شدند و مسیر دیگری را در پیش گرفتند. مابقی به مسیر خود ادامه دادند و به دلاور که برای خوشامدگویی به آنان نزدیک شده بود، رسیدند.
یکی از مردان دست خود را بالا آورد و فریاد زد: « خوب دقت کن، حالا وقت آن رسیده است که آنچه که سزاوار توست، برایت اتفاق بیافتد.». در دست مرد کمانی قرار داشت که به سمت دلاور نشانه رفته بود. اما در همان لحظه یک چیزی شبیه به نور خیلی کو.تاه از جاده پدیدار شد و در لحظه بعد کمان از دست مرد به زمین افتاد. آن نور سیسکا بود که بازیرکی و چالاکی هر چه تمام تر از مخفیگاه خود بیرون آمده بود، اسلحه را از دست مرد شرور گرفته بود و آن را به سمت خود آن مرد نشانه گرفت. 
در همان لحظه صدای انفجاری شنیده شد. وقتی که دلاور برگشت متوجه شد که شعله های آتش به آسمان رفته و چیزی از مزرعه ی زیبایش باقی نمانده است. عده ای از مردان حسود به آرامی و مخفیانه به اطراف خانه او رفته بودند و آن را منفجر کرده بودند. 
سیسکا گفت: «چه مردان نفرت انگیزی!» در حالی که اشک در چشمهایش حلقه زده بود. 
دلاور گفت: « برای من مهم نیست، یک خانه جدید خواهم ساخت، اگر تو قول دهی که کنار من خواهی بود.»
اوه، بله، سیسکا نیز عاشق دلاور بود! و با شادی او را در آغوش کشید. 
علاوه بر این مردان آن منطقه برای پیدا کردن مردان شرور نقشه کشیدند و زمانی نگذشت که توانستند همه آن ها را دستگیر کنند.
 جمعیت فریاد می زد: «آن ها را دار بزنید! آن ها را دار بزنید!»  و همه اهالی سرزمین تصمیم گرفتند که آن ها را به سمت یک درخت برده و دار بزنند، که دلاور با آنان مخالفت کرد و خواست که بخشیده شوند.
دلاور گفت: «نه، این شیوه درست نیست، شاید فقر باعث شده که آنان به افرادی شرور تبدیل شوند. اجازه دهید که به شیوه خودم با آنان برخورد کنم.»
و به این ترتیب دلاور با آنان مهربانانه برخورد کرد و به آن ها غذا و نوشیدنی داد و قول داد که برای آن ها کاری دست و پا کند، در نهایت نیز دو عدد از دانه های گردنبند مادر ترینا را به آنان عطا کرد. در زمان کوتاهی مردان شرور که معلوم نیست به دلیل دادن غذا بود یا حرفهایی که دلاور به آن ها زد، یا دانه های جادویی که به آنان داده بود، تبدیل به انسان هایی پشیمان و شرمسار شدند و از دلاور خواستند که آنان را ببخشد و به او گفتند: 
«به ما رحم کن! تو شجاع، عاقل، سخت کوش، شریف و مایه افتخار ما هستی – تو در میان ما بهترین هستی و می توانی در راس ما قرار بگیری.»
اما یک پادشاه باید قلعه خود را هم داشته باشد. و به همین ترتیب آنان بالافاصله شروع به ساختن یک کاخ برای دلاور کردند. قلعه ای پر زرق و برق و با سنگ های مرمر، با اتاق های زیاد و سقف پوشیده شده با نقره. بعد از آن مردان از شرق و غرب به این سرزمین مسافرت می کردند تا بتوانند از حکمرانی دلاور بازدید کنند. او توانست پادشاهی آن سرزمین را از آن خود کند و آنقدر قدرتمند و بزرگ شد که مانند او در جهان وجود نداشت. 
دلاور در روز تاجگذاری دست در دست سیسکا ایستاد، ردای پادشاهی و تاج زیبایی بر تن کرد، درباریانش دور تا دور قلعه ایستاده بودند و پدر و مادر ترینا، تاج پادشاهی را به وسیله ی ارابه ای از طلا با اسبانی نفیس به سمت او فرستاده بودند،  در این لحظه بود که دلاور عمیقا احساس رضایت و خرسندی کرد. 
او کلام پدرش را بخاطر آورد: « اول، در میان مردم تبدیل به یک پادشاه شو، تنها در این صورت است که می توانی آنان را با خود همراه کنی. اگر پادشاه مردم شوی، می توانی مردم را با خود همراه کنی و اگر مردم را با خود همراه کنی، بدون شک می توانی یک کشور را از آن خود کنی. »
بله، حق با پدر دلاور بود و حالا دلاور با کمک قدرتش و دانه های جادویی که مادر ترینا به او داده بود، تبدیل به پادشاه سرزمینش شده بود. او نه تنها مردم و کشور را در اختیار خود گرفته بود بلکه حالا در کنار یک ملکه ی بسیار زیبا نیز قرار داشت. آیا کسی وجود دارد که در دنیا که به خوشحالی دلاور باشد؟
________________


پسرک و رودخانه
(نوشته شده توسط Cyrus Granér منتشر شده توسط Julklockan سال 1898)


آهای کسانی که هنوز بازی می کنید و رویا پردازی را دوست دارید، بیایید و به دستان افسانه ای من گوش دهید. من این داستان را در یک بعد از ظهر تابستانی، زمانی که خورشید در همان لحظه غروب کرده بود و هوا گرگ و میش شده بود، در کنار ساحل، شنیدم. اما چه کسی این داستان را برایم تعریف کرد؟ آیا راوی این داستان، امواج دریا بود یا باد، شاید هم صدف های دریایی بودند که در کنار پاهایم در حال استراحت بودند؟ خودم هم نمی دانم اما مطمئنم که راوی این داستان می خواست به من چیز مهمی را بیاموزد و موفق هم شد.  پس به داستانی که برای من بازگو شد گوش فرا دهید.
رودخانه - رودخانه ای جوان و خروشان از درون جنگل ها سر بر آورده بود و در زمین به حرکت خود ادامه می داد. او از میان دشت ها و سنگ ها عبور می کرد و حتی لحظه ای برای استراحت توقف نمی کرد. درختان توس می خواستند که بازتاب تنه ی سفید خود را در سطح صاف و زیبای رودخانه ببینند، اما رودخانه بارها و بارها با شیطنت سطح شفاف خود را در هم می آمیخت و تصویر درختان توس به شکل قوهای سفید در رودخانه دیده می شدند.  صخره هایی که می خواستند از آفتاب شگفت انگیز لذت ببرند هم مورد شیطنت رودخانه قرار می گرفتند و رودخانه امواج خروشان خود را بر روی آنان می کوبید تا حتی یک ذره خورشید هم بر آنان نتابد و از این کار لذت می برد و شادمان بود. 
رودخانه در بهترین حالت ممکن خود قرار داشت. زیرا رویای همیشگی اش که پیوستن به دریا بود، داشت به حقیقت تبدیل می شد. دریایی که از زمانی که او یک چشمه خیلی کوچک بود و قطره قطره بر روی جنگل های تاریک، می چکید، رویای رسیدن به آن را در سر داشت. بله، او می خواست که به دریای بی کران برسد و به او ملحق شود.  در این حالت بود که او قدرتمند و غنی و آزاد خواهد شد و دیگر مجبور نخواهد بود که توسط مسیرهای باریک و کوچک احاطه شود. دیگر خواهد توانست که همیشه خشمگین و خروشان باشد، به نبرد با طوفان برود و با امواج خروشانش پیروز میدان شود و این پیروزی تنها از بی کرانگی خواهد آمد. 
پسرک – پسری جوان، پرانرژی در پایین یک درخت توس نشسته بود، در جایی که ریشه های درخت سر از خاک بر آورده بودند. پسرک سرخوش و خوشحال از دویدن به دور گل ها، دنبال کردن پروانه های طلایی، رقصیدن و آواز خواندن در میان علف زارها و برگ ها، لحظه ای در کنار درخت توس به استراحت می پرداخت. گونه هایش بر اثر بازی زیاد و تابش نور خورشید به رنگ قرمز درآمده بودند و پاهای برهنه اش از خنکای آب رودخانه لذت می بردند. 
رودخانه فریاد زد: «آها پسر، بیا، بیا، دنبال من بیا تا دنیا را ببینی دنبال من بیا تا به دریا، نماد غرور و ثروت، برسی.»
پسر پاسخی نداد. او پاهای سفید و خنک خود را در آب تکان داد و بالا و پایین برد و مانند زمانی که باران بهاری تصویر درختان در رودخانه را دچار تلاطم می کند، پاهایش را به داخل آب رودخانه می کوبید. 
رودخانه بار دیگر با اشاره فریاد زد: «بیا پسر، بیا. من برایت قایقی از نی خواهم ساخت  و آن را برگ های نیلوفر تزئین خواهم کرد. من می خواهم تا تو را از این دنیای باریک بیرون ببرم، می خواهم که پیروزی، شادی و موفقیتم را با تو به اشتراک بگذارم. در دریا، جزیره ای زیبا با قلعه ای از کریستال قرار دارد. من آن را به تو خواهم داد- با من بیا!»
پسرک باز هم چیزی نگفت، اما به کلبه اش که در آن زندگی می کرد، فکر کرد، چقدر کوچک و باریک بود. 
«بیا پسر، من به تو آزادی خواهم داد. ما هر روز آزادانه با یکدیگر بازی خواهیم کرد و  تو از زندگی شگفت انگیزت لذت خواهی برد. »
افکار پسر بار دیگر به سمت کلبه اش رفت، او کارهای سخت و دشوار گذشته اش را به خاطر آورد و می دانست که زندگی برایش آسان نبوده است.
« بیا پسر، بیا – بیا، تو صاحب طلا و جواهرات زیبایی خواهی شد.»
پسر این بار به نانی که هر روز می خورد، فکر کرد. چقدر این نان ها خشک بودند. 
«بیا، بیا!»
ناگهان قایقی زیبا و باریک بر روی رودخانه پدیدار شد. 
« بیا، این قایق تو را به آن سوی آب ها جایی که خورشید طلوع می کند، خواهد برد.»
خورشید به شدت بر امواج غوطه ور می تابید. احساس آزادی، شادی و پیروزی در همه جا پخش شده بود و رودخانه با آوای خود فریاد می زد. 
پسر در حال گوش دادن به طبیعت بود...
پرنده ای کوچک از دوردست ها شروع به آواز خواند کرد. آوازی گرم و زیبا از اعماق تاریک جنگل شنیده می شد:
« لانه کوچکی که در جنگل ما قرار دارد، زیباترین خانه دنیاست. کجا از اینجا امن تر خواهد بود.»
رودخانه دوباره پسرک را وسوسه کرد: «بیا.آوازی زیبا گوش های تو را نوازش خواهد داد. تو به هر آنچه که بخواهی، خواهی رسید. »
اما پرنده به آواز خود ادامه داد:
« بیرون از این جهانی که در آن قرار داریم، تله های پنهانی وجود دارد که شما را گمراه خواهد کرد.»
پسر بلند شد.
رودخانه با صدایی شیرین در گوشش نجوا کرد: « بیا پسر، بیا». اما پسر رفته بود، او تصمیم گرفت تا نزد آغوش گرم مادرش در کلبه کوچکشان بازگردد. 




پسر در کنار ساحل دریای خروشان ایستاده بود. او می خواست بداند که چه اتفاقی برای رودخانه ای که همه چیز را رها کرد تا شادی گمشده اش را پیدا کند، افتاده است. او از صخره ای که پاهایش بر روی آن قرار داشت، پرسید، اما صخره چیزی نمی دانست؛ او از مرغ دریایی که در دریا در حال شستشوی خود بود، در مورد رودخانه سوال کرد. اما مرغ دریایی هم از رودخانه خبری نداشت. پسرک از جلبک های دریایی پرسید، اما آن ها هم پاسخی برای سوالش نداشتند. سپس موجی بزرگ آمد که او از رودخانه ی جنگلی خبر داشت. 
موج گفت: « پسر جان، تو می خواهی بدانی که زندگی چه چیزی را برای رودخانه ای که زمانی پاهایت را در آن گذاشته ای، رقم زده است. اما باید بگویم که پایان تلخی در انتظار او بود. او بی پروا و مغرور به دریا پیوست و تصور می کرد که حالا همه چیز باید از او اطاعت کنند، بی خبر از اینکه دریا برای او بیش از اندازه قدرتمند و قوی بود. دریا قدرت رودخانه را از بین برد و او را از هم گسیخت و رودخانه قطره قطره از هم پاشید. پیوستن به دریا برای رودخانه جنگلی نه شادی به همراه داشت، نه هیچ آرامشی و تنها چیزی که به او عطا کرد، طوفان و از هم گسیختگی بود. رودخانه کم کم از بین رفت و از یادها هم به فراموشی سپرده شد. »
پسرک لرزید. چقدر نزدیک بود که او هم به سرنوشت رودخانه دچار شود. نگاهی به پاهایش کرد و به سمت خانه دوید. کلبه ای که در آن زندگی می کرد هنوز هم کوچک و باریک بود، نانی که می خورد هنوز هم خشک بود، اما در تقابل با دنیای بیرون، دنیای ویرانگر، وحشی و در تلاطم، اینجا همه چیز در آرامش بود. 


















































دختری که از کنار همه رقصید و عبور کرد
(نوشته شده توسط Helena Nyblom، منتشر شده توسط Det var en gång II)


وقتی که خورشید بر خیابانی زیبا با درختانی بلند طلوع کرد، گویا جشنی بزرگ در راه بود و تمامی طاوس ها در کنار یکدیگر به صورت حلقوی ایستاده بودند و پرهای زیبای دم خود را باز کرده بودند. پرهایشان در برابر نور خورشید همچون حلقه ای خیره کننده از رنگ های سبز، آبی و طلایی بود که در آسمان می درخشیدند و دور تا دور دختری را احاطه کرده بودند.  قرقاول ها گردن های خود را کشیده بودند و اجازه می دادند که دم های طلاییشان در حالیکه دخترک در حال رقصیدن است، در میان علفزارها  به استراحت بپردازند. 
آن ها گفتند: «بسیار سلطنتی است! او دختر بسیار شایسته ای است! بدون شک از خانواده ی اشرافی است»
بله، دخترک با پرنده هایش بسیار خوشحال بود و با آن ها یکسال زندگی کرده بود و برایشان رقصیده بود. 
هرچند که او به ندرت با مردم مزرعه صحبت می کرد  زیرا آن ها او را با نام «زن مرغی» خطاب می کردند و دخترک دوست نداشت کاری به کارشان داشته باشد. 
اما چیزی که باعث خوشحالی او می شد این بود که جنتلمن مزرعه، که بسیار ثروتمند بود و با زیردستانش رفتار بسیار خوبی داشت، از آن ها خواست تا یک جشن رقص بزرگ برگزار کنند.  دختر مرغی همراه با دیگران به این مراسم دعوت شده بود، اما هدف مردم از برگزاری این جشن دیدن رقص دخترک بود اما به او چیزی نگفتند تا از این موضوع باخبر نشود. 
دخترک بسیار خوشحال بود.
او با خودش فکر کرد: «یک جشن رقص، جایی که همه می توانند در آنجا برقصند! تصور کن چقدر زیبا می شود! و چقدر رقص می توانم یاد بگیرم»
در نهایت او به مکانی که قرار بود جشن رقص در انجا برگزار شود، رفت. 
بر روی یک  بشکه، دو ویولن زن قرار  داشتند و در حال نواختن ویولن بودند.  صدای ویولن آن ها بیشتر شبیه به زمانی بود که دو تا گربه به جون هم می افتند. با این موسیقی همه در حال رقصیدن بودند. اما چیز عجیبی که دیده می شد این بود که هیچ کدام از افراد راضی و خوشحال به نظر نمی رسیدند.  آن ها فقط در حال حرکت دادن پاهای خود  بر روی زمین بودند و اینکار با سرعت هر چه تمام تر انجام می دادند. 
دخترک با خود فکر کرد: « آیا این واقعا یک جشن رقص است؟» و نزدیک یک در ایستاد. او عمیقا نگاهی به جمعیت کرد و اشک در چشمانش حلقه زد. او کاملا ناامید شده بود. 
اما ناگهان مردی بلند قامت و زیبا نزدیک او آمد، دست او را گرفت و از او خواست تا با او برقصد. 
دختر پاسخ داد: «نه، نه! من نمی رقصم.»
مرد کشاورز گفت: « این چه حرفی است، مردم می گویند اگر یک چیز باشد که تو آن را بلد باشی، آن چیز فقط رقصیدن است.»
دختر به آرامی پاسخ داد: « بله، اما تنها – تنها»
با این حرف صدای خنده و قهقه از میان جمع بلند شد، مرد کشاورز ادامه داد:
« به حرفش گوش کنید، او می خواهد تنها برقصد! کسی نباید به او دست بزند! پسر ها آماده باشید! ببینیم چه کسی می تواند این دختر را از آن خود کند»
سه، چهارتا از بهترین رقاص ها برای تصاحب او، شروع به رقصیدن کردند و سمت او آمدند.  در همان لحظه، دختر به سمت جاده فرار کرد. او دوید، پرواز کرد و رقصید، زیرا هرگز هیچ وقت به اندازه ی زمانی که می رقصید نمی توانست سریع حرکت کند. 
صبح روز بعد با طلوع خورشید، دختر به دریا رفت آن سوی دریا، کاخ پادشاه قرار داشت. وقتی که خورشید بالاتر آمد و همه جا را روشن کرد، دختر به سمت در کاخ پادشاه رفت و در زد. سرپیشخدمت شخصاً آمد و در را باز کرد و از دختر پرسید که صبح به این زودی با خانواده سلطنتی چه کاری دارد. 
دختر پاسخ داد که می خواهد در کاخ سلطنتی شغلی داشته باشد، مهم نیست که چقدر آن شغل ناچیز و پایین دست باشد. 
سرپیشخدمت به دختر با دقت نگاه کرد و به او گفت که اگر بخواهد می تواند به باغبان کاخ در نگهداری باغ و گیاهان کمک کند. دخترک که کاملا با گل و گیاه آشنایی داشت، پذیرفت که به دختر باغبان در کاخ پادشاه تبدیل شود. باغ کاخ حتی از بهشت هم زیباتر بود اما این کار را تا حدی سخت می کرد. او هر روز صبح زود از خواب بیدار می شد و شب ها دیر به رختخواب می رفت، و در مدت زمان کوتاه متوجه شد که هر گل در باغ باید به چه صورت ازش مراقبت شود .
اما در میان همه این موارد یک چیز بود که او را خوشحال می کرد. او هرگز مکانی به زیبایی این باغ برای رقصیدن در آن، نداشت. در بالکن عمارت و با درخشش نور ماه او «رقص ستارگان» می کرد و در وقت سحر، قبل از اینکه کسی بیدار شده باشد، با زنبقی سفید «رقص نور» می کرد و در اواسط روز زمانی که دیگران در حال استراحت بودند، در میان گل ها به «رقص آفتاب» می پرداخت . این رقص ها، رقص شادی و تابستانی بود که با حرکت های انرژی بخش و زیبایی همراه بود. 
هیچ کس در قصر زندگی نمی کرد، زیرا ملکه مرده بود و شاه با پسرش، شاهزاده کوچک، به سفر رفته بودند. سرپیشخدمت قصر از آن زمان، منتظر بازگشت پادشاه و پسرش بود، اما دقیق نمی دانست که آن ها چه روزی بازخواهند گشت. 
سرانجام اتفاق افتاد و پادشاه و پسرش بی خبر و در شب هنگام به خانه برگشتند. دخترک در خانه باغ خوابیده بود و نمی دانست که خانواده سلطنتی بازگشته اند. 
او صبح زود از خواب بیدار شد به بالکت عمارت رفت تا منتظر طلوع خورشید باشد. وقتی که خورشید طلوع کرد، و تشعشع اش افق ها را روشن کرد، دختر به رقص نور مشغول شد و دستانش را به سمت خورشید بالا برد. 
او فکر می کرد که کسی نگاهش نمی کند اما در اتاق بالایی کاخ، شاهزاده جوان زندگی می کرد که او نیز از ذوق بازگشت به خانه، صبح زود از خواب بیدار می شد. او ایستاده بود و طلوع خورشید را نگاه می کرد.
هنگامی که چشمش به دخترک افتاد، با خود فکر کرد که هرگز در زندگی اش چیزی به این زیبایی ندیده است، اما بلافاصله خورشید طلوع کرد و دخترک ناپدید شد. 
شاهزاده از هر دو سر پیشخدمت، باغبان و کل کارمندان کاخ در مورد دختری که در طلوع آفتاب در کاخ رقصیده است، سوال کرد، اما هیچ کس اطلاعی نداشت، زیرا آن ها نمی دانستند که دختر باغبان می تواند به زیبایی هر چه تمام تر برقصد. آن ها فکر می کردند که شاهزاده رویا پردازی کرده است. 
شب هنگام، وقتی که شاهزاده غرق تماشای امواج دریا شده بود، متوجه شد که نور ماه بخشی از باغ را روشن کرده است و در آنجا! بله، دوباره دخترک غریبه را دید. دخترک لحظه ای ایستاده بود و به تماشای حرکات امواج اقیانوس رفته بود و سپس شروع به رقصیدن کرد، شاهزاده با دیدن این صحنه شروع به دویدن کرد تا به دخترک برسد، اما دخترک با شنیدن صدای پا، فرار کرد و ناپدید شد. 
روز بعد شاهزاده همه جا را برای پیدا کردن دخترک زیر و رو کرد اما در مورد این موضوع با کسی صحبت نکرد. زمان سپری شد و شاهزاده نتوانست دختر رقاص را پیدا کند. 
تا اینکه یک روز شاهزاده برای استراحت زیر یک درخت لیندن رفته بود، که اتفاق عجیبی رخ داد. اول فکر کرد که اشتباه کرده است اما وقتی با دقت نگاه کرد متوجه شد که بله، آنجا زیر نور خورشید، دخترک در حال «رقص آفتاب» است. شاهزاده سریع برخاست و قبل از اینکه دخترک بتواند فرار کند به طرف او رفت و مچ دستش را گرفت. 
شاهزاده از دختر پرسید:« تو که هستی که به این زیبایی می رقصی؟». دخترک در حالی که به سرخی گل رز قرمز شده بود، برگشت و به شاهزاده گفت:
«من نمی توانم به شما کمکی کنم،  من با رقص به دنیا آمده ام.» 
شاهزاده خندید و به دختر گفت که هیچ چیزی در این دنیا به اندازه دیدن رقص او، برایش لذت بخش نبوده است.
او به دخترک گفت: « از این به بعد تو فقط باید برای من برقص.» 
آن ها در نور خورشید و شب هنگام زیر نور ماه یکدیگر را ملاقات می کردند و شاهزاده محو تماشای رقص دخترک می شد. شاهزاده از سپری کردن زمان با دخترک بسیار لذت می برد زیرا او را از همه چیزهای خسته کننده و احمقانه دور می کرد. 
و سرانجام شاهزاده نزد پدرش رفت و از او خواست که دختر باغبان را به همسری اش در آورد زیرا بدون او هرگز نمی توانست به زندگی ادامه دهد. 
پادشاه خواست که دخترک را ملاقات کند و هنگامی که دختر آمد، آنچنان زیبا بود که مانند پرتو نوری در قلب پادشاه تابید. 
او گفت: «دختر جان، فرزند من، یعنی شاهزاده، نزد من آمد و می گوید که اگر تو به همسری او در نیایی نمی تواند به زندگی ادامه دهد. از آنجایی که او تنها فرزند من است و تخم چشمان من است، من خواسته ی او را برآورده خواهم کرد. اما من برای این ازدواج شرطی دارم که تو باید از آن اطاعت کنی و هرگز خلف آن عمل نکنی. به من گفته اند که تو بسیار زیبا می رقصی و رقص هایت زمینی و بهشتی هستند. شاید اینکار شیطانی نباشد اما برای کسی که می خواهد به همسری شاهزاده در آید، کار مناسبی نیست. پس از تو می خواهم که از زمانی که به همسری فرزند من در می آیی، باید رقصیدن را کنار بگذاری. »
پادشاه سکوت کرد و به دخترک خیره شد. اما دخترک رنگ از رخساره اش رفته بود و به شاهزاده نگاه می کرد. 
دختر گفت: «معنی این حرف چیست؟ من دیگر نمی توانم برقصم؟»
شاهزاده گفت: « پدر سلطنتی من این درخواست را دارد» و سپس چشمانش را بست. 
دختر گفت: « اما من نمی توانم نرقصم، زیرا در این صورت دیگر خودم نخواهم بود و تو دیگر با خود من ازدواج نخواهی کرد، بلکه با موجود دیگری ازدواج کرده ای.»
شاهزاده زمزمه کرد: « تو زیباترین و بهترین شخص زندگی من هستی و من عاشق تو هستم.»
دخترک گفت: « تو من را نمی شناسی» و سپس چشمان سردش را از شاهزاده چرخاند و در ادامه به پادشاه گفت: «سرورم، باعث افتخار من است که شما من را به عنوان همسر فرزندتان پذیرفتید، اما من نمی توانم به درخواست شما عمل کنم، زیرا من هرگز نمی توانم دست از رقصیدن بردارم.»
سپس رویش را برگرداند و در ابتدا به آرامی به حرکت خود ادامه داد و سپس با رقص از آنجا دور شد. دختر دستانش را بالای سرش گرفته بود و در کل قصر شروع به رقصیدن کرد از پله های عمارت پایین آمد و زیر آسمان پر ستاره شروع به رقصیدن کرد. 
هیچ وقت، هیچ وقت اینگونه نرقصیده بود! گویا پاهایش زمین را لمس نمی کرد و در حال پرواز بود. وقتی که خورشید طلوع کرد او در امتداد اقیانوس شروع به رقصیدن کرد. او بر روی موج ها آنطوری می رقصید که میان گل ها می رقصید. 
دخترک احساس می کرد که حالا آزاد و رها شده است، او می دانست که دیگر هیچ کس نمی تواند مانع رقصیدن او شود. در ساحل دو پسر بچه ی برهنه در یک قایق نشسته بودند و در حال گرفتن خرچنگ های دریایی بودند که چشمشان به دخترک افتاد.
یکی از آن ها به دیگر گفت: « دیدی؟ آن دختر می توانست برقصد!»






قدرت جادوگران کوهستان 
(نوشته شده توسط Anna Egman منتشر شده توسط Folkskolans Barntidning سال 1905)


الیاس، حالا و در سن 15 سالگی خود را کاملا تنها می بیند – در جیب روی سینه اش، کیف پول فرسوده ی مادرش با چند سکه و یک کتاب مقدس کوچک قرار دارد. هر چند که دعای خیر مادرش در زمانی که در بستر مرگ بود نیز گویا هنوز همراه با وسایلش در جیب الیاس پنهان شده اند: «هیچ گاه از عبادت خداوند دست برندار، فرزندم. » به این ترتیب، الیاس سفرش را آغاز کرد.
زمانی که الیاس خانه ی قدیمی و فقیرانه خود را ترک کرد، تابستان داغی حکمفرما بود، او سفرش را آغاز کرد تا بتواند در این دنیا به جستجوی سعادت و خوشبختی برود. بعد از اینکه کمی راه رفت، زنی از او درخواست سکه کرد.
الیاس اندیشید:«من می توانم پول دربیاورم، من جوان و قوی هستم.» و به همین دلیل سکه های داخل کیف پول قدیمی مادرش را به پیرزن داد. 
پیرزن تشکر کرد و چند برگ پلاسیده از زمین برداشت و به پسرک داد و گفت: « من چیزی ندارم که بابت قدردانی به تو بدهم، اما این برگها را به تو می دهم، آن ها را پنهان کن و مطمئن باش که روزی به کارت خواهند آمد.»
الیاس با خود فکر کرد: «چه کادوی عجیبی!» اما با این وجود برگ ها را گرفت و آن ها را داخل کیف پول کهنه اش قرار داد و به راهش ادامه داد و در سر رویای آینده ای روشن را می پروراند.
ناگهان الیاس خود را در مقابل یک کوه بلند دید. الیاس از خودش پرسید:«چگونه از این کوه به این بلندی عبور کنم؟» و در همان لحظه زن زیبایی در مسیر راه او قرار گرفت.
زن به او گفت: « من راه را به تو نشان خواهم داد، تنها کافی است دنبال من بیایی.»
در همان لحظه کوه از وسط شکافت و الیاس  دید که اجسامی روشنی همانند ستارگان مسیر راه را به زیبایی هر چه تمام تر روشن کردند. 
زن با لبخندی به پسرک گفت: «فکر می کنی می خواهم فریبت دهم؟» سپس به آن سوی کوه اشاره کرد که کاملا برج های یک شهر در آن مشخص بودند، سپس به وی گفت: « در آنجا تو جهانی خواهی داشت که در آن خوشبخت خواهی شد، البته اگر بتوانی به آن برسی، البته که باید به آن برسی!» 
زن زیبا این را گفت و خندید. 
پسرک گفت: «بله درسته ، این همان چیزی است که من می خواهم به آن برسم.»
زن در پاسخ به او گفت: « تو برای انجام این کار بسیار ضعیف هستی ، اما من اینجا هستم که اگر بخواهی به تو کمک کنم.»
پسرک در این مورد فکر نکرده بود. آن زن بسیار زیبا و جذاب بود و زیباییش می توانست دنیا را تسخیر کند. 
زن در ادامه گفت: «من به تو گنجینه ای خیلی باارزش تر از آنچه که فکرش را کنی، هدیه خواهم داد. » سپس به راهش ادامه داد و سه بار بر دیواره ی کوه ضربه زد. الیاس و همراهش وارد سرسرایی که توسط کوه شکافته شده بود، شدند، جایی که پر از گنجینه های باارزش بسیاری بود. 
الیاس وقتی دور و برش را گشت از روشنایی زیاد جواهرات احساس کوری بهش دست داد. ثروتمندترین افراد جهان نیز اگر به دور هم جمع می شدند نمی توانستند همچین ثروت بزرگی را جمع آوری کنند. سقف سرسرا از خالص ترین طلاها پوشانیده شده بود؛ دیوارها از سنگ و الماس های بزرگ درست شده بود و الماس بسیار بزرگی از سقف آویزان بود. 
زن گفت:«نظرت در مورد هدیه ای که بهت گفتم چیست؟»  و به او تاجی نشان داد که بر روی آن الماس هایی قرار داشت که هر کدام به بزرگی یک تخم مرغ بودند. « با این دارایی ها تو می توانی امپراطوری خودت را داشته باشی. هر چیزی که بخواهی می توانی آزادانه انتخاب کنی و برداری، اما قبل از آن باید با من به دیدار 6 خواهرم بیایی و درخواست آن ها را قبول کنی.»
زن، الیاس را به سرسرایی دیگری درون کوه برد. هر چه سرسرایی قبلی زیبا و زرق و برق دار بود، این سرسرا بسیار مخوف و ترسناک بود به نحویکه سقف آن با گیاهان سمی، قارچ های آویزان، خزنده ها و کف آن نیز پر از حشره های مختلف بود. کمی جلوتر دور یک میز سنگی تاریک، 6 زن جادوگر قرار داشتند، آن ها به حدی زشت بودند که الیاس حتی نمی توانست به آن ها نگاه کند و زشت ترین آن ها همان زن زیبایی بود که او را با فریب و اغوا به آنجا آورده بود و حالا چهره ی واقعی اش نمایان شده بود. 
یکی از جادوگران خندید و گفت: « گویا از دیدن ما خیلی خوشحال نیستی» و سپس صدایی بلندتر مانند شیهه یک اسب آمد: « خواهر زیبای ما، همان کسی که تو را به اینجا آورد به تو وعده داد که چیزهای زیبا به تو هدیه خواهد کرد و تو حق رفتن از اینجا را در صورتی خواهی داشت که عزیزترین چیزی که پیش از ورودت به اینجا داشته ای را به ما عطا کنی. پیشنهاد می کنم که امشب در قصر مجلل ما که از آن عبور کردی استراحت کن و تصمیم ات را بگیر. » 
آن شب الیاس در قصر زیبا و مجلل ماند و کیف پول قدیمی مادرش را درآورد – او می توانست به جای آن کیف کهنه چیزهای خیلی باارزش تری داشته باشد. بنابراین کیف را درون شکاف یک سنگ گذاشت.
فردا صبح الیاس به جادوگران گفت: « خب، حالا من عزیزترین چیزی که داشته ام را از خود جدا کردم.»
یکی از جادوگران با پوزخندی شیطانی به الیاس گفت:« اوه، شاید چیزهای با ارزش بیشتری هم داشته باشی؟» الیاس گفت: «منظورت چه چیز دیگری است؟» یکی دیگر از جادوگران با صدایی خشن گفت: «مثلا یک کتاب کوچک، بنابراین تو یک شب دیگر هم اینجا هستی که خوب فکرهایت را بکنی». سپس بار دیگر الیاس را به سمت قصر مجلل راهنمایی کردند. 
این بار در نظر الیاس، زرق و برق قصر دو برابر بیشتر جذاب تر شده بودند و او این بار مضطرب تر از قبل در قصر شروع به راه رفتن کرد. او با خودش فکر کرد که اگر کتاب مقدس کوچک را از خود جدا کند شرم آور خواهد بود، اما او می توانست به خاطر این گناه، بعد از ثروتمند شدنش کلیسایی بزرگ تاسیس کند تا خداوند از گناهانش بگذرد، به این ترتیب این بار الیاس، کتاب مقدس را نیز در همان شکاف که حالا بزرگتر هم شده بود و کنار کیف کهنه ی مادرش قرار داد. »
الیاس به جادوگران که حالا به طرز عجیبی در نظرش کمتر زشت می آمدند، گفت: « حالا می توانم از اینجا بروم، زیرا چیز دیگری ندارم که به شما اعطا کنم».
یکی از جادوگران پاسخ داد: « یک قول دیرینه ای هم داری که باید آن را هم مانند مابقی، اینجا نزد ما به امانت بگذاری، سپس آزاد خواهی بود، احتمالا خودت می دانی که آن قول چیست.»
وعده ای که جادوگران از آن حرف می زدند همان قولی بود که الیاس به مادرش داد تا هرگز دست از عبادت خداوند بر ندارد. اما قول او مانند سایر وسایل نمی توانست در آن جا به امانت گذاشته شود، پس الیاس می بایست به جادوگران قول می داد که هرگز سمت عبادت خداوند نرود. اگر برخلاف این قول عمل می کرد، تمام دارایی و ثروتش به تلی از خاک و خاکستر تبدیل می شد. 
«فردا می توانی از اینجا بروی» آن ها این را گفتند و لبخند دوستانه ای به الیاس زدند.  الیاس آنقدر از خودش دور شده بود که حالا فکر می کرد که این جادوگران چقدر زیبا هستند.
«حالا تنها یک چیز بی ارزش بیشتر باقی نمانده است که باید آن را اینجا نزد ما بگذاری و رها کنی و آن چیزی نیست جز دعای مادرت!»
بنابراین شب آخر برای الیاس فرا رسید. یک قفسه طلایی بزرگ، پر شده از چیزها و جواهرات باارزش درست در مقابل او قرار داشت. او باید بین خواسته های جادوگران و این جواهرات یک چیز را انتخاب می کرد. 
او با خودش فکر کرد: « اگر بتوانم این کارو انجام دهم، برای همیشه در بین این جواهرات خواهم بود.» 
ناگهان از سقف کوه قطره ای همانند یک اشک بزرگ در شکافی که کیف کهنه و کتاب مقدس قرار داشتند، چکه کرد و حالا این کیف و کتاب مقدس بودند که بیشتر از هر چیز دیگری در آن قصر پر زرق و برق می درخشیدند. او محو تماشای قطرات درخشانی شد که در فضا پخش شده بودند و ناگهان صدایی در سرش پیچید: « پسرم، هرگز دست از عبادت خداوند برندار.» 
سپس همه چیز به حالت عادی برگشت و الیاس در حالی که اشک در چشمانش جمع شده بود، گفت: «متشکرم، مادر عزیزم، از کمک هایت و از اینکه من را بخشیدی، ممنونم، خدایا از تو هم ممنونم.»
الیاس وسایلش را از داخل شکاف سنگ برداشت، در مقابل خداوند زانو زد و از او خواست تا در برابر 7 جادوگر شیطانی که در دام آن ها گرفتار شده است، در امان بماند. وقتی که او به اطرافش نگاه کرد متوجه شد که قصر پر زرق و برق تغییرات عجیبی و غریبی کرده است. دیوارها از جنس گرانیت خاکستری بسیار زشت بود و تمام جواهرات و مرواریدها همانند برگ های پلاسیده بر روی زمین افتاده بودند. 
اما از میان شکافی در درون کوه، نوری به داخل سرسرا ساطع شد و با صدای وحشتناکی کوه ناگهان به دو نیمه تبدیل شد. 7  جادوگر خود را به داخل سرسرا انداختند و الیاس در مقابل آن ها قرار گرفته بود. 
او از خداوند خواست : «خدایا حالا وقت آن رسیده است، که به من کمک کنی!» و در همان لحظه یک اسب سفید برفی در مقابل او ایستاد. الیاس با سرعت هر چه تمام تر بر روی آن سوار شد و به سمت نور حرکت کرد. الیاس با خود گفت: «من هرگز با بودن در کنار آن جادوگران، ثروتمند نمی شدم.» سپس کیف پول کهنه اش را باز کرد و شروع به شمردن سکه های درون آن کرد و در همان لحظه متوجه شد که کیف کهنه مادرش با سکه های طلا پر شده است. 
« من هرگز فکرش را نمی کردم که بر اثر دعا کردن چنین کادوی باارزشی نصیبم شود.»
او سکه ها را در دست گرفت تا از واقعی بودن آن ها اطمینان حاصل کند. بله درست است، این سکه ها با ثروتی که جادوگران به الیاس وعده داده بودند، متفاوت بود و او با خود اندیشید که حالا بزرگترین ثروتش، این است که تواتسته آرامش را پیدا کند. 
 






________________


آرزوها
( نوشته شده توسط Hedvig Indebetou، منتشر شده توسط Guldslottet 1899 )
دختر فقیری زندگی می کرد که نامش اوا بود، او در میان کوهستان دارای یک گله ی بز بود.
او معمولا در بالاترین نقطه کوه می ایستاد و به دوردست ها خیره می شد و برای خود آن سوی افق ها را ترسیم می کرد.
او با خود گفت: « دوست دارم پرنده باشم و در این دنیای پهناور پرواز کنم – در این صورت چه چیزهای باارزش و زیبایی که نمی توانستم پیدا کنم»
یک روز این آرزو به واقعیت تبدیل شد، در حالیکه دخترک در حال نگاه کردن به پایین یک دره بود، متوجه حضور چند کالسکه زیبا و راننده های مغرورشان در جاده شد. درون یکی از کالسکه ها ملکه حضور داشت که به همراه خدمه و  حشمه ی خود در حال سفری طولانی بود. 
دخترک که عاشق سفر کردن بود، برای آن ها فریاد زد: « من هم می خواهم به شما خدمت کنم» سپس تصمیم مصمم خود را گرفت. بعد از ظهر وقتی که به خانه بازگشت،  به آقا و خانم خانه گفت که دیگر نمی خواهد با آن ها بماند بلکه می خواهم به دور دنیا سفر کنم و به دنبال رویاهایم بگردم. آقا و خانم سعی کردند که او را از تصمیمی که گرفته منصرف کنند اما اوا توجهی به آنان نکرد. او وسایل اندکی که داشت را در یک ساک کوچک جمع کرد، با مردم مزرعه وداع کرد و سفر خود را آغاز کرد.
اوا با تمام سختی ها، در جاده ی وسیع شهر قدم بر می داشت که ناگهان خود را در مقابل دو جفت درب آهنی بزرگی دید که سد راهش شده است و در مقابل یکی از آن ها دربان پیری را دید، اوا از پیرمرد پرسید:
 « پدر، این راه به کجا ختم می شود؟»
پیرمرد جواب داد: « این راه به جهانی بزرگ و وسیع ختم می شود.»
دختر جوان با شادمانی پاسخ داد: «آن جا دقیقا همان جایی است که من می خواهم بروم، پس ممکن است در را برایم باز کنی؟»
پیرمرد جواب داد: «بله باعث افتخار من است، اما باید بابت باز کردن درب پول بدهی.» 
اوا غمگین شد، چون او هیچ پولی در بساط نداشت.
پیرمرد به او گفت: «اگر هیچ پولی نداری، می توانی موهای بلند و زیبایت را به من بدهی.»
دخترک ناامید شد، زیرا نمی خواست که موهایش را از دست بدهد، اما آرزویی که در سر داشت بسیار قوی تر از احساسش به موهایش بود، به همین دلیل شرط پیرمرد را قبول کرد. بنابراین پیرمرد موهای اوا را کوتاه کرد و به جای آن به او کلاه گیسی داد. 
بعد از گذشت چند روز خسته کننده با پیاده روی های زیاد، اوا به سرزمینی بسیار زیبا و ثروتمند رسید. روزی که اوا به یکی از تپه های شهر رسید، دید که خانه هایی طلایی و بسیار زیبا در دوردست ها به چشم می خورد. در نزدیکی تپه هم، رودخانه ای قرار داشت که بار دیگر مسیر راه او را سد کرده بود. وقتی که اوا به نزدیک سواحل رودخانه رسید، متوجه حضور قایق رانی مسن شد. 
دخترک پرسید: «پدر عزیزم، ممکن است لطف کنید و من را به آن سوی رودخانه ببری.»
مرد پاسخ داد: « بله، البته باعث افتخار من است اما باید هزینه حمل تا آن جا را به من پرداخت کنی. »
اوا پاسخ داد: « من هیچ پولی ندارم، اما شاید چیزی داشته باشم که بتوانم در ازای آن چیز به تو بدهم.»
قایق ران گفت: «من سرخی روی گونه هایت را می خواهم.»
اوا آه عمیقی کشید- اما او به هیچ وجه نمی خواست که راهی که آمده است را بازگردد، بنابراین شرط قایق ران پیر را پذیرفت و سوار قایق او شد. 
بار دیگر اوا راه طولانی را در پیش داشت، خیلی دورتر از آنچه که در بالای تپه دیده بود. اما او با محدودیت های سر راهش جنگید تا سر انجام در یک بعد ازظهر به دیوارهای شهر رسید. یک سرباز پیر از درب های شهر نگهبانی می داد. اوا از نگهبان خواست که اجازه دهد به داخل شهر برود.
سرباز پاسخ داد: «بله، البته، اما قبل از آن باید بابت ورود به شهر پولی پرداخت کنی.»
اوا با حالت تاسف به سرباز گفت که از مسیر بسیار دوری به آنجا آمده است و دیگر چیزی برای هبه کردن ندارد. 
سرباز پیر پاسخ داد: «پس باید آرامش خواب شبت را به من هدیه کنی.»
اوا آه سنگینی کشید، او پاسخ داد که هیچ چیز باارزش تر از آرامش ذهنی نیست، بنابرای قبول کرد که خواسته ی سرباز پیر را انجام دهد.  سرباز لبخندی زد و در را باز کرد و علاوه بر آن بهترین مکان شهر را به اوا معرفی کرد. اوا از سرباز تشکر کرد و بعد از یک خواب بدون آرامش در شب، بهترین لباس هایش را بر تن کرد و به سمت قصر رفت. وقتی به دیواره های سنگی قصر رسید، متوجه حضور یک سرپیشخدمت پیری شد که آنجا ایستاده بود. 
او پرسید: «اینجا چه می خواهی؟»
دخترک پاسخ داد: « می خواهم به ملکه خدمت کنم، فکر می کنی که ملکه من را قبول می کند؟ من با تمام احترام و وجودم به او خدمت خواهم کرد.»
سرپیشخدمت با صدایی ملایم پاسخ داد: « ممکن است، شنیده ام که او به دنبال خدمه ی بیشتری است.»
اوا گفت: « من خوشحال می شوم که بتوانم به ایشان خدمت کنم و تا زمانی که لازم باشد این کار را انجام خواهم داد»
سرپیشخدمت پاسخ داد: «اما برای ورود به قصر باید پول پرداخت کنی.»
اوا این بار گریست و توضیح داد که هر چیز باارزشی که داشته است را در مسیر رسیدن به قصر از دست داده است تا بتواند به آرزویش برسد. سرپیشخدمت پیر دستش را بر روی سر اوا گذاشت و اوا متوجه شد که این مرد همان پیرمردی است که در آغاز راه در مقابل درب های آهنین دیده بود. اوا به آرامی سرش را خم کرد.
اوا به آرامی گفت: « تو که می دانی من دیگر چیزی ندارم، اما هر چه می خواهی بگو.»
«من اعتماد به نفس و اراده ات را می خواهم! آن ها تنها چیزهایی هستند که من در تمام این مدت به دنبال آن ها می گشتم. اما اگر آن را از همان اول از تو می خواستم، تو به من آن ها را نمی دادی. اما اگر الان این دو خصلت خود را به من هدیه کنی، می توانی موها و آرامش خواب شب را دوباره پس بگیری.»
دخترک پاسخ داد: «اوه، می توانی هردوی آن ها را از آن خود کنی چون دیگر به آن ها نیاز ندارم! اگر روزی آن چیزهای دیگری که از من گرفته ای را به من پس دهی، از تو قدردان خواهم بود اما حالا تنها چیزی که می خواهم این است که به ملکه این کشور خدمت کنم.»
سپس پیرمرد او را نزد ملکه برد و به او جایگاه مناسبی عطا کرد. ملکه اوا را به عنوان خدمتکار خود پذیرفت و اوا فراموش کرد که چه چیزهایی را برای رسیدن به قصر از دست داده است.
مدت طولانی اوا به عنوان خدمتکار ملکه در قصر کار کرد و از آنجایی که همیشه کارهایش را با احترام و حسن نیت انجام می داد، جایگاهش در قصر ارتقا پیدا کرد و به مورد اعتمادترین خدمتکار ملکه تبدیل شد. 
سرانجام روز موعود رسید و شوالیه قهرمان قصر بازگشت و ملکه به این مناسبت جشن بزرگی در قصر بر پا کرد. ملکه پس از اهدای هدایای بسیار به شوالیه به او گفت گه می تواند از بین خدمتکاران زیبای قصر، هر کدام را که دوست دارد به عنوان همسر خود انتخاب کند. شوالیه جوان از ملکه تشکر کرد و گفت: 
« بانوی من، هدیه شما بسیار باارزش است، اما انتخاب از بین این همه خدمتکار خوب و زیبا غیر ممکن است، اما در طول جشن توجه من به دختری جلب شد که به نظر می رسید در وفاداری و خلوص نیت، در جایگاه اول است.»
سپس شوالیه به سمت اوا چرخید و در مقابل او تعظیم کرد.
ملکه و سایر مهمانان از تصمیم شوالیه جوان بسیار متعجب شدند، زیرا اوا نسبت به سایر دختران زیبا نبود، او گون های سرخ و موهای بلندش را از دست داده بود. 
ملکه گفت: «باعث خوشحالی من است که تو اصلا سطحی به انسان ها نمی نگری، تو مورداعتمادترین و مهربان ترین خدمتکار من را انتخاب کرده ای. باعث ناراحتی من است که اوا را از دست بدهم اما خوشحالم که او به آنچه که لیاقتش را دارد برسد.» 
با یک شادی غیر قابل وصف، اوا دستانش را به شوالیه جوان داد و گفت: 
«آیا می خواهی از من هدیه ای بگیری؟» زیرا او یاد گرفته بود که برای رسیدن به هر موفقیتی باید، چیز دیگری را فدا کنی.
شوالیه پاسخ داد: «بله، من از تو چیزی می خواهم که از همه چیز بالاتر است- من قلب گرم و قدرتمند تو را میخواهم.»
سپس اوا لبخندی زد و در این زمان بود که سرخی گونه هایش دوباره بر روی صورتش ظاهر شدند و چشمانش نیز برق و زیبایی قبل را بدست آوردند و وقتی که کلاه گیس کوچک از سر او برداشته شد، موهای آبشار گونه اش بر روی شانه هایش سرازیر شدند. 
به این ترتیب ملکه جشن عروسی برای اوا و شوالیه جوان ترتیب داد و آن ها با خوبی و خوشی در قصر زندگی خود را سپری کردند. 






________________


ویست و کوتوله ها
( نوشته شده توسط  Jenny Hallin منتشر شده توسط Folkskolans barntidning ساال 1896)
 
در جنگلی بزرگ، مرد چوب بری زندگی می کرد. او یک پسر و یک دختر به نام های ویست و ویری داشت که نور چشمی زندگی اش بودند.  دخترک کوچک برای پدرش احترام خاصی قائل بود، او بدون هیچ گونه شکایتی، صبح ها برای صبحانه حریره درست می کرد، ظهرها برای ناهار سیب زمینی درست می کرد و شب ها برای شام نیز فرنی درست می کرد. ویری یک گربه و دو بز داشت و با آن ها بسیار احساس رضایت می کرد. اما بر خلاف ویری، برادرش، اصلا از وضعیتی که داشت راضی نبود. او می خواست به دور دنیا برود و برای انجام این کار اشتیاق زیادی داشت. پدر و خواهر آهی کشیدند و از او خواستند که نرود اما با وجود اینکه پسرک هم از جدایی غمگین بود اما چاره ای جز رفتن نداشت. ویری برای برادرش مقداری غذا درست کرد تا همراهش کند، اما ویست گفت که نیازی به ان ها ندارد. اما بدون شک در راه او متوجه خواهد شد که کاش غذاها را با خود آورده بود. 
ویست به سمت جنگل ها رفت و احساس کرد که آنجا خیلی بزرگتر از آن چیزی است که تصور می کرد و سرانجام شب فرا رسید ولی ویست هیچ چیزی برای خوردن نداشت. بنابراین بر روی بوته ای دراز کشید و خوابش برد. چیزی نگذشته بود که باران شروع به باریدن کرد و ویست چیزی برای پوشاندن خود نداشت. در تاریکی جنگل، وقتی که ویست احساس سرما می کرد و باران به شدت می بارید، او متوجه شد که اینطوری به هیچ کدام از خواسته هایش نخواهد رسید. او یاد پدر و طره های گیسوی خواهرش افتاد و اشک بر روی گون هایش جاری شد. 
سرانجام ویست بار دیگر خوابش برد و روز بعد اول وقت، زمانی که خورشید در آسمان طلوع کرده بود، بیدار شد. 
پرندگان در حال آواز خواندن بودند، گل ها عاشقانه می خندیدند و جنگل سبزتر از همیشه به نظر می آمد و با دیدن این مناظر، ویست به کل فراموش کرد که شب گذشته چقدر بهش سخت گذشته است. بنابراین با عزمی دوباره سفر خود را آغاز کرد و به این فکر کرد که ویری با تاجی طلایی که او از سفر برایش خواهد برد، چقدر زیبا خواهد شد. 
آهای، سلام! ویست به انتهای جنگل رسیده بود و حالا زمین های وسیع دامنه ی کوه در مقابل او قرار داشتند. ویست به پیاده روی خود ادامه داد تا اینکه به پایین کوهی رسید که در آن سرزمین قد علم کرده بود، ویست برای ادامه مسیر می بایست از آن کوه عبور می کرد. سنگ ها بسیار تیز و برنده بودند و ویست نیز پابرهنه بود. دو تا از سنگ ها از کوه به پایین افتادند که نزدیک بود ویست نیز با آن ها به پایین کوه سقوط کند. 
سپس صدای بلندی شنیده شد که قلب ویست را تکان داد. صدای زنگی از داخل کوه به گوش می رسید و یک درب  در مقابل ویست باز شد و ناگهان مرد کوچکی در برابر درب قرار گرفت. 
مرد کوچک مودبانه پرسید: « قربان می خواهید داخل شوید؟»
ویست تعجب کرد. آیا درست شنیده بود؟ آیا آن مرد او را قربان صدا کرده بود؟! ویست به وصله ی روی جیب پیراهنش و به پاهای برهنه اش نگاهی انداخت. 
دربان بار دیگر پرسید: «قربان دنبال چیز خاصی می گردید؟»
ویست پاسخ داد: «نه، من فقط در حال گشتن به دور دنیا هستم.»
دربان گفت: « پس جای درستی آمده اید. مردان جوان به اینجا می آیند تا قبل از سفرشان به دور دنیا به آنچه که نیاز دارند، آشنا شوند و کمک بگیرند.»
ویست کنجکاور شد.
« آنجا چه کسانی زندگی می کنند؟»
مرد کوچک پاسخ داد: « اوه، ما خیلی زیاد هستیم و همه ما بسیار مهربان و یاری رسانیم. مانز اوگیسم، ماکس مایزر، ترالز انوی و باب اسپاندر و خیلی از افراد سرشناس دیگر. همه و همه در خدمت شما خواهند بود، مرد جوان»
ویست نمی دانست چه پاسخی بدهد. دربان درب را باز کرد، سپس ویست توانست ببیند که داخل کوه چه غوغا و شکوهی بر پاست. ویست از دربان پرسید که آیا شخص دیگری مانند خودش اجازه ورود به سرزمین شما را دارد.
دربان گفت:«بله، ما دوست داریم که به هر انسانی کمک کنیم. ما از کمک کردن به جوانان قوی و شجاع، بسیار لذت می بریم.»
ویست با خود فکر کرد: «تا به حال چیزی شبیه این ندیده است.»
ویست موهای شانه نکرده خود را مرتب کرد، خم شد و دربان اجازه داد که وارد سرزمین آنان شود. او به قلمرو کوتوله ها وارد شده بود. هوا متعادل رو به سرد بود. انگشتان ویست شروع به یخ زدن کردند و دلشان نور آفتاب را می خواست. از سقف طلایی و نقره ای سرزمین کوتوله ها، قطره آبی بزرگ بر روی سر ویست جاری شد. وقتی ویست مسافت بیشتری را به داخل کوه وارد شد، متوجه کوتوله ی زشتی شد که مغرورانه تاجی از طلا بر سر داشت و با جواهرات سلطنتی زیبا خود را مزین کرده بود.  
ویست فورا متوجه شد که آن مرد، پادشاه سرزمین کوتوله هاست. در میان مردان متعجب اطرافش، صدای شادی ای بلند شد. اما ویست همچنان به پادشاه می نگریست. 
کوتوله ای با ریش های خاکستری که  کت دنباله داری پوشیده بود و کلاهی رسمی بر سر داشت، پرسید: « آیا پادشاه را دوست داری؟»
ویست متعجبانه گفت: «نامش چیست؟»
«نامش، سلف است، نهصد و نود و نهمین پادشاه است و سلطنت و قدرتش هیچ محدودیتی ندارد.
ویست پادشاه را تحسین کرد! یک پادشاه! یک پادشاه توانا! این ممکن است اتفاقات دیگری را رقم بزند!
کوتوله ویست را به سمت قلمرو سطنتی بردند، در اطراف قلمرو، کوتوله هایی با کلاه های قرمز و لباس هایی درخشان قرار داشتند. ویست به خاطر لباس وصله پینه اش بسیار خجالت کشید و با خود اندیشید. خب- حالا چه خواهد شد؟ آیا همه برای او به عنوان پادشاه تعظیم خواهند کرد؟ آیا ممکن بود که آن ها فکر کنند که او فرزند امپراطور است؟
ویست فریاد زد: «من ویست هستم، از کلبه ی جنگلی آمده ام.». سپس یک مرد جنتلمن به زانو افتاد و پادشاه سلف نیز تعظیم کرد.» 
پادشاه گفت: « من این را می دانم.. و ما در ازای خدمتی که به ما خواهی کرد و در صورتی که بپذیری به عنوان مشاور و صدراعظم در کنار ما باشی، به تو طلا و جواهر خواهیم داد. »
ویست خوشحال شد. طلا و نقره – طلا و نقره! بنابراین ویست به عنوان دستیار پادشاه انتخاب شد. مدتی بعد ویست درخواست لباس و غذا کرد ولی در پاسخ شنید که آن ها تنها وعده طلا و نقره به عنوان پاداش داده اند. وقتی هم که ویست به آن ها گفت که جایگاهش را به عنوان مشاور در این سرزمین فراموش نکنند و به خواسته هایش احترام بگذارند، تنها با خنده عجیب و غریب کوتوله ها مواجه شد. 
هیچ کس از دادن طلا و نقره به ویست دریغ نمی کرد اما او با این طلا ها و نقره ها چه کاری می توانست انجام دهد. 
یک روز ویست از یکی از کوتوله ها که مهربان تر از بقیه بود سوال کرد که حقیقت به دام افتادن او در این سرزمین چیست؟
کوتوله به او پاسخ داد: «برای اینکه اگر اتفاقی افتاد، تو را داشته باشند. زیرا در زمان رخ دادن اتفاقی، خون یک مسیحی نیاز است.»
چند سال گذشت و ویست دیگر آن پسر لپ قرمز شاداب نبود، بلکه به به موجودی رنگ پریده و لاغر تبدیل شده بود. او می خواست که از آنجا فرار کند اما درب خروج از کوه را نمی توانست پیدا کند. یک روز در حالی که ویست در حال چرخاندن سنگ آسیاب بود، صدای هیاهوی زیادی را از قلمرو پادشاهی شنید. صدای جیغ و فریاد کوتوله ها همه جا پخش شده بود. 
ویست چندبار شنید: « کوه در حال ریزش است! کوه در حال ریزش است!».
کوتوله مهربان که در حال فرار بود به ویست گفت: 
«مراقب باش- مراقب باش! آن ها می خواهند تو را قربانی کنند.»
ویست لحظه ای ترسید- اما تنها یک لحظه!. او همه چیز را تجربه کرده بود، دیگر هیچ چیز برایش اهمیتی نداشت. شوالیه ها با پیشتازی پادشاه و تعداد بیشماری از کوتوله ها به سمت ویست آمدند و او را به داخل دری پرتاب کردند، ویست چشمانش را مالید. خورشید در حال تابیدن بود، پرندگان داشتند آواز می خواندند، گل ها عطر خوبی از خود ساطع می کردند. آن سوی کوه، پیرمردی نشسته بود و داشت آواز ستایش خداوند را می خواند. 
او گفت: «پس، کوتوله ها تو را بیرون کردند، نتوانستند در برابر آواز من مقاومت کنند. زیرا آن ها معتقدند که امپراطوری پادشاهشان با این آواز از هم فرو خواهد پاشید. اما تو می دانی که وقتی پادشاه یک نفر را قربانی کند، آزادی را به همراه خواهد آورد.»
با شنیدن این حرفها ویست به یک خودآگاهی رسید. او متوجه شد که تا الان در قلمرو پادشاهی خودش گرفتار شده بود و با قربانی کردن خودش، توانست بار دیگر به آزادی برسد. او درس بزرگی از این اتفاق گرفت و شادمان به سمت خانه بازگشت. 
بیرون از کلبه، ویری با دسته ای از گل به دور سرش، نشسته بود. ویست با خودش فکر کرد که چقدر خواهرش با این تاج گل زیباتر از با یک تاج طلا به نظر می رسد.